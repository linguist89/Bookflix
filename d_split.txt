Indhold

Titel
Kolofon
Til léon werth
I
II
III
IV
V
VI
VII
VIII
IX
X
XI
XII
XIII
XIV
XV
XVI
XVII
XVIII
XIX
XX
XXI
XXII
XXIV
XXIV
XXV
XXVI
XXVII
Om "Den lille Prins"
Guide

Forside
Titel
Tekstens begyndelse

2
3
4
5
6
7
8
9
10
11
12
13
14
15
16
17
18
19
20
21
22
23
24
25
26
27
28
29
30
31
32
33
34
35
36
37
38
39
40
41
42
43
44
45
46
47
48
49
50
51
52
53
54
55
56
57
58
59
60
61
62
63
64
65
66
67
68
69
70
71
72
73
74
75
76
77
78
79
80
81
82
83
84
85
86
87
88
89
90
91
92
93
94
95
96
97
98
99
1
101
102
103
104
105
106
107
108  Jeg tror nok, han benyttede sig afde vilde trækfugle til at slippe bort. Antoine de Saint-Exupéry

Den lillePrins

Med tegninger afforfatterenLindhardt og Ringhof Den lille prins
er oversat fra fransk af Asta Hoff-Jørgensen efter
Le petit prins
Copyright © 1943, 2018 Antoine de Saint-Exupéry og Lindhardt og Ringhof Forlag A/S
All rights reserved
ISBN: 9788726118193

1. e-bogsudgave, 2018
Format: EPUB 3.0

Denne bog er beskyttet af lov om ophavsret. Kopiering til andet end personlig brug må kun ske efter aftale med Lindhardt og Ringhof samt forfatter.

www.lindhardtogringhof.dk
Lindhardt og Ringhof Forlag A/S, et selskab i Egmont Til léon werth
Jeg må bede jer børn undskylde, at denne bog er tilegnet en voksen. Men jeg har en virkelig god undskyldning: den voksne, der her er tale om, er den bedste ven, jeg nogen sinde har haft. Jeg har også en anden undskyldning: denne voks­ne forstår alt, selv bøger for børn. Og jeg har endnu en undskyldning: han bor i Frankrig, hvor han sulter og fryser. Han trænger virkelig til trøst. Hvis alle disse undskyld­ninger ikke slår til, skal jeg gerne dedicere bogen til denne voksne som barn. Alle voksne har engang været børn. (Men det er ikke ret mange af dem, der kan huske det.) Min dedikation kommer altså i stedet for til at lyde:
Til léon werth
dengang han var en lille dreng  7

Da jeg var seks år, så jeg engang et pragtfuldt billede i en bog om urskoven, der hed »Sandfærdige Historier«. Det forestillede en kvælerslange, der var ved at sluge et vilddyr. Tegningen så sådan ud.
I bogen stod der: »Kvælerslangen sluger sit bytte helt, uden at tygge det, bagefter kan den slet ikke røre sig, men ligger i dvale i et halvt år.«
Jeg tænkte meget over de eventyrlige begivenheder i urskoven, og det lykkedes mig med en farveblyant at afstedkomme min første tegning. Min tegning nummer ét. Den så sådan ud:Jeg viste de voksne mit mesterværk og spurgte, om de ikke blev bange.
– Hvorfor skulle vi blive bange for en hat? sagde de.
Min tegning forestillede ikke en hat. Den forestillede en kvælerslange, der var ved at fordøje en elefant. Jeg 8

tegnede  nu  det  indvendige  af  kvælerslangen,  så  de voksne  kunne  forstå  det.  De  skal  altid  have  alting forklaret. Min tegning nummer to så sådan ud:De voksne rådede mig til at holde op med at tegne kvælerslanger, åbne eller lukkede, og i stedet for at be­gynde at interessere mig for geografi, historie, regning og grammatik. Således gik det til, at jeg i en alder af seks år gav afkald på en strålende karriere som maler. Jeg tabte modet, da min tegning nummer ét og min tegning nummer to ikke blev succes. De voksne forstår aldrig noget helt af sig selv, og det er så trættende for børn evig og altid at skulle komme med forklaringer.
Jeg blev nødt til at vælge en anden bestilling, og jeg lærte så at flyve flyvemaskiner. Geografien har ganske rigtigt været mig til stor hjælp. Jeg kunne med et eneste blik kende forskel på Kina og Arizona. Og det er meget praktisk, hvis man er fløjet vild om natten.
Jeg har således hele mit liv haft en masse at gøre med en masse alvorlige mennesker. Jeg har omgåedes voks­ne meget. Jeg har set dem på nært hold. Det er min mening om dem nu ikke blevet meget bedre af.
Når jeg traf en, som forekom mig at være et lyst hoved, gjorde jeg altid forsøget med min tegning num­mer ét, som jeg har gemt lige siden. Jeg ville vide, om han nu også rigtig kunne forstå noget. Men hver gang svarede han: »Det er jo en hat!« Og så talte jeg hverken med ham om kvælerslanger eller urskove eller stjerner. Jeg talte med ham på hans eget sprog. Jeg talte om bridge, golf, politik og om slips. Og så glædede den voksne sig over at have lært sådan et fornuftigt men­neske at kende. 10II

Jeg har altså levet alene, uden et menneske jeg rigtig kunne tale med, lige indtil for seks år siden, da jeg fik maskinskade i Saharaørkenen. Der var gået noget i stykker i motoren, og da jeg hverken havde mekaniker eller passagerer med, belavede jeg mig på ganske alene at foretage en vanskelig reparation. Det betød liv eller død for mig. Jeg havde knap nok drikkevand til en uge. Den første aften lagde jeg mig da til at sove i sandet tusinde mile borte fra beboede egne. Jeg var meget mere isoleret end en skibbruden på en tømmerflåde midt på havet. I kan derfor tænke jer min forbavselse, da jeg henimod daggry blev vækket af den mærkeligste lille stemme. Den sagde:
– Vil du ikke godt ... tegne et får til mig!
– Hva’?
– Tegne et får til mig ...
Jeg sprang op fuldkommen målløs. Jeg gned mig i øjnene længe og grundigt og stirrede. Og jeg så en lille purk, der stod og betragtede mig med alvorlige øjne. Her er det bedste af de billeder, som det siden er lyk­kedes mig at tegne af ham. Men min tegning er rigtig­nok ikke nær så henrivende som originalen. Det er nu ikke min skyld. De voksne betog mig lysten til at blive tegner, da jeg var seks år gammel, og jeg havde aldrig fået lært at tegne andet end lukkede kvælerslanger og åbne kvælerslanger.
Jeg stod altså og stirrede på denne åbenbaring med øjne, der var runde af forbavselse. Glem ikke, at jeg be­fandt mig tusinde mile fra beboede egne. Den lille fyr så imidlertid slet ikke ud til hverken at være gået vild, Her er det bedste af de billeder, som det siden er lykkedesmig at tegne af ham. 12

eller at være døden nær af træthed eller sult, af tørst eller af skræk. Han lignede på ingen måde et barn, der var blevet borte midt i ørkenen, tusinde mile fra be­boede egne. Da jeg endelig fik talens brug igen, sagde jeg:
– Jamen ... hvad bestiller du dog her?
Og da gentog han, ganske stilfærdigt, som om det var noget meget vigtigt:
– Tegn et får til mig ... vil du ikke nok! ...
Når et mysterium rigtig gør indtryk på en, tør man ikke lade være at bøje sig for det. Og hvor meningsløst det end kunne synes, her tusinde mile fra alle beboede egne og svævende i den yderste livsfare, trak jeg et lille stykke papir og en blyant op af lommen. Men så kom jeg i tanker om, at det jo navnlig var geografi, historie, regning og grammatik, jeg havde givet mig af med, og jeg sagde lidt gnavent til den lille fyr, at jeg ikke kunne tegne. Han sagde:
– Det gør ikke noget. Tegn nu bare et får til mig.
Da jeg aldrig havde tegnet et får før, kørte jeg op meden af de to tegninger jeg var i stand til at præstere. Den med den lukkede kvælerslange. Og jeg blev ganske mål­løs over at høre den lille fyr protestere:
– Nej, nej! Det skal ikke være en elefant i en slange. Slanger er meget farlige. Og en elefant fylder alt for 13

meget. Hjemme hos mig er alting ganske småt. Og det er et får, jeg har brug for. Tegn et får til mig.
Så tegnede jeg.
Han så opmærksomt til.– Nej! Det får er jo rigtig sygt. Tegn et til.
Jeg tegnede.
Min ven smilte blidt og tålmodigt:– Kan du ikke se ... det er ikke et får, det er en væd­der. Den har jo horn ...
Altså tegnede jeg den om endnu en gang.
Men den nye tegning blev kasseret ligesom de andre.
– Det der er for gammelt. Jeg vil have et får, der kan leve rigtig længe.
Og da det kneb med tålmodigheden, fordi jeg havde travlt med at komme hen og få min motor pillet fra hinanden, kradsede jeg denne tegning ned og erklæ­rede: 14

– Her har du en kasse. Dit får er indeni.
Men jeg blev ganske forbavset over at se min unge dommers ansigt lyse op.
– Det er lige akkurat sådan en, jeg har ønsket mig. Tror du, der går meget græs til sådan et får?
– Hvorfor det?
– For hjemme hos mig er alting ganske småt ...
– Det skal nok slå til, det er også kun et ganske lille får, jeg har givet dig.
Han bøjede hovedet ned over tegningen.
– Det er nu slet ikke så lille endda ... Se! Nu er det faldet i søvn ...
Og således lærte jeg den lille prins at kende. 15III

Det varede længe, før jeg forstod, hvor han var kommet fra. Den lille prins, der selv stillede så mange spørgs­mål, syntes aldrig at høre mine. Det var kun takket være tilfældigt henkastede ord, at det lidt efter lidt gik op for mig. Da han for eksempel første gang så min flyve­maskine (jeg vil nu ikke tegne en flyvemaskine, de er alt for indviklede for mig), spurgte han:
– Hvad er det for en tingest?
– Det er ikke nogen tingest. Den kan flyve. Det er en flyvemaskine. Det er min flyvemaskine.
Og jeg var stolt over at kunne fortælle ham, at jeg kunne flyve. Da sagde han:
– Hvad siger du? Er du styrtet ned fra himmelen?
– Ja, svarede jeg beskedent.
– Nej, det var dog mærkeligt ...
Og den lille prins brast i en lys klokkeklar og aller­kæreste latter, som irriterede mig meget. Jeg sætter pris på,  at  man  tager  mine  ulykkestilfælde  alvorligt.  Så sagde han:
– Nå, så du kommer også fra himmelen! Hvilken planet stammer du fra?
Jeg øjnede straks en mulighed for at få kastet lys over hans mystiske tilsynekomst og spurgte omgående:
– Stammer du da fra en anden planet?
Men han svarede ikke på det, han rystede stille på hovedet, medens han stirrede på flyvemaskinen.
– Nej, den kan du heller ikke komme ret langt med ...
Og han stod længe hensunket i drømme. Så trak han mit får op af lommen og fortabte sig i beskuelsen af sin skat. 16

Du kan vel tænke dig, hvor denne delvise tilståelse om »andre planeter« pirrede min nysgerrighed. Jeg bestræbte mig derfor på at få mere at vide.– Hvor kommer du egentlig fra, lille mand? Og hvor er »hjemme hos dig«? Hvor vil du hen med mit får?
Han svarede efter en tankefuld pause:
– Det er det gode ved den kasse, du har givet mig, at den kan bruges til hus til fåret om natten.
– Netop! Og hvis du er en god dreng, skal jeg også give dig et reb til at binde det med om dagen. Og en tøjrepæl. Forslaget lod til at chokere den lille prins:
– Binde det? Det var da en mærkelig idé!
– Ja, hvis du ikke binder det, kan det jo løbe, hvor­hen det vil, og så kan det fare vild ...
Og min ven fik et nyt latteranfald:
– Hvor skulle det dog gå hen?
– Hvor det fandt for godt. Bare lige ud ...
Da bemærkede den lille prins alvorligt:
– Det gør ikke noget, hjemme hos mig er alting gan­ske småt.
Og han tilføjede måske nok med et lille stænk af vemod:
– Og man kommer ikke ret langt, når man går lige ud ... Den lille prins på asteroide B612. 19IV

Således fik jeg endnu en meget vigtig ting at vide, nem­lig at den planet, han kom fra, næppe var større end et hus.
Det kunne ikke forbavse mig. Jeg vidste godt, at der foruden de store planeter, såsom Jorden, Jupiter, Mars, Venus, som man har givet navn, findes i hundredvis af andre, som undertiden kan være så små at man har meget svært ved at få øje på dem i et teleskop. Når en astronom opdager sådan en, giver han den et nummer i stedet for et navn. Han kan f.eks. kalde den: »asteroi­de 3251«.Jeg har gyldige grunde til at tro, at den planet, den lille prins kom fra, var asteroide B612. Denne asteroide er kun én gang iagttaget i teleskop. Det var en tyrkisk astronom, der fandt den i 1909. 20

Han forelagde sin opdagelse i et langt foredrag på en international astronomikongres.Men ingen troede ham på grund af hans påklæd­ning. Sådan er de voksne.Heldigvis for asteroide B612’s anseelse tvang en tyr­kisk diktator under trussel om dødsstraf sit folk til at gå 21

i europæisk tøj. Astronomen holdt sin forelæsning om igen i 1920, iført et meget elegant kjolesæt, og denne gang var alle enige med ham.
Når jeg har fortalt disse enkeltheder om asteroide B612, og når jeg har betroet jer dens nummer, så er det for de voksnes skyld. De voksne elsker tal. Når man kommer og fortæller dem om en ny ven, spørger de aldrig om noget væsentligt. De siger aldrig: »Hvordan lyder hans stemme? Hvad vil han helst lege? Samler han på sommerfugle?« – Nej, de spørger: »Hvor gam­mel er han? Hvor mange søskende har han? Hvor me­get vejer han? Hvor mange penge tjener hans far?« Først da tror de, at de kender ham. Og hvis man siger til de voksne: »Jeg har set et smukt hus af røde sten med geranier i vinduet og duer på taget ...« så er de slet ikke i stand til at forestille sig huset. Man skal sige: »Jeg har set et hus til hundrede tusinde francs.« Så vil de straks udbryde: »Hvor er det dog smukt!«
Og hvis man nu sagde til dem: »Beviset for at den lil­le prins har eksisteret er, at han var bedårende, at han lo og at han gerne ville have et får; når man vil have et får, er det da et bevis på, at man eksisterer;« så ville de trække på skuldrene og betragte det som barnesnak. Men hvis man siger til dem: »Den planet, han stammer fra, er asteroide B612,« så er de overbevist, og man kan få lov til at være i fred for deres spørgsmål. Sådan er de nu engang, og man skal ikke bære nag til dem af den grund. Børn må være meget overbærende over for voks­ne.
Men naturligvis er vi, der kender livet, ganske lige­glade med tal! Jeg ville så gerne have begyndt denne historie ligesom eventyrene. Jeg ville så gerne have be­gyndt med: »Der var engang en lille prins, der boede på en pla­net, som ikke var ret meget større end han selv; og han længtes sådan efter en ven ...«
For den, der kender livet, ville det have lydt meget rigtigere.
Jeg vil nemlig nødig have, at min bog ikke bliver ta­get alvorligt. Det ligger mig så meget på sinde at få for­talt alt, hvad jeg husker om min ven. Nu er det allere­de seks år siden, at min ven gik sin vej med sit får. Og når jeg her forsøger at beskrive ham, så er det for ikke at glemme ham. Det er så sørgeligt at glemme en ven. Det er ikke alle, der har haft en ven. Og jeg kunne jo gå hen og blive ligesom de voksne, der kun interesserer sig for tal. Det er altså også derfor jeg har købt blyanter og farvelade. Det er svært at begynde at tegne igen i min alder, når man aldrig har forsøgt sig med andet end en lukket slange og en åben slange, da man var seks år gammel. Jeg skal naturligvis forsøge at få bille­derne til at ligne så godt som muligt. Men jeg er ikke helt sikker på, jeg får held med det. Én tegning er nogenlunde, en anden ligner slet ikke. Jeg tager også lidt fejl af hans størrelse. Snart er den lille prins for stor, snart er han for lille, jeg kan heller ikke rigtig bestemme mig til, hvilken farve hans tøj skal have. Sådan må jeg sidde og prøve mig frem, så godt jeg nu kan. Jeg kommer nok også til at tage fejl på visse mere afgørende punkter; men det må I tilgive mig. Min ven kom aldrig med forklaringer, han troede måske, jeg var ligesom han. Men jeg har desværre aldrig kunnet se et får tværs gennem en kasse. Måske ligner jeg alligevel de voksne lidt. Jeg må være blevet ældre. V

Hver dag hørte jeg lidt mere om planeten, om hans opbrud fra den og om hans rejse. Det kom frem lidt efter lidt i løbet af vore samtaler. Således hørte jeg den tredje dag om baobabdramaet.
Også denne gang kunne jeg takke fåret for det, for pludselig spurgte den lille prins, som om han var blevet grebet af alvorlig tvivl:
– Nu er det vel sandt, at får spiser småbuske?
– Ja, det er rigtigt nok.
– Nå, det var da godt!
Jeg forstod ikke, hvorfor det betød så meget for ham, at får spiser småbuske. Men den lille prins fortsatte:
– Så spiser de altså også baobaber?
Jeg forklarede den lille prins, at baobaberne ikke er småbuske, men abebrød-træer, så store som kirker, og at selv om han tog en hel flok elefanter med sig, ville de ikke kunne magte bare et enkelt baobab-træ. Tanken om en hel flok elefanter fik den lille prins til at le.
– Så måtte man da stille dem oven på hinanden ...
Men han tilføjede i sin visdom:
– Baobaberne har været små til at begynde med – inden de blev store.
Ja, det er rigtigt nok. Men hvorfor vil du have fårene til at spise de små baobab-træer?
Og han svarede: »Jo, det er da klart!« som om det var ganske indlysende. Og jeg måtte tænke mig forfærde­lig godt om for at finde ud af det helt alene.
Nu var der det, at på den lille prins’ planet, som på alle andre planeter, voksede der både gode og onde planter, og derfor var der også gode frø fra gode planter og onde frø fra de onde planter. Men frøene er usynlige, 25

de ligger og sover i jordens skjul, indtil det passer et af dem at vågne op. Så strækker det sig og skyder først frygtsomt en lille yndig og harmløs spire op imod solen. Er der tale om en radisespire eller en rosentræsspire, så skal man lade den gro, så meget den vil. Men hvis det drejer sig om en ond plante, så må planten rykkes op, lige så snart man er klar over, hvad det er for en. Nu var der på den lille prins’ planet nogle forfærdelige frø. Det var baobab-frø. Hele jordbunden på planeten var befængt med dem. Og nu er det sådan med baobab­træer, at dem kan man ikke slippe af med, hvis man er for længe om at give sig i kast med dem. De breder sig over hele planeten, de gennemborer den med deres rødder. Og hvis planeten er for lille, og der kommer for mange baobab-træer, så sprænger de den.
Det er et spørgsmål om disciplin, sagde den lille prins senere til mig. Når man er færdig med at gøre sig selv i stand om morgenen, så må man omhyggeligt gøre pla­neten i stand. Man må gøre sig det til en regel at rykke baobaberne op, så snart man kan skelne dem fra rosen­træerne, som de ligner meget, så længe de er små. Det er et yderst kedsommeligt, men ikke særlig vanskeligt stykke arbejde.
Og en dag rådede han mig til at give mig til at arbejde på en virkelig fin tegning for rigtigt at banke det ind i hovedet på børnene der, hvor jeg kom fra. »Hvis de engang skal ud at rejse,« sagde han, »så kan det komme dem til nytte. Undertiden gør det ikke så meget, at man udsætter et stykke arbejde til senere. Men når det drejer sig om baobaber, så er og bliver det en katastrofe. Jeg kendte engang en planet, hvor der boede en dovenlars. Han havde forsømt at holde øje med tre små buske ...« Baobaberne. Og den planet tegnede jeg så efter den lille prins’ anvisninger, jeg kan ikke rigtig lide at præke moral. Men risikoen ved baobaberne er så lidet kendt, at de farer man udsætter sig for, når man forvilder sig op på en asteroide, er så store, at jeg for én gangs skyld vil overvinde denne modvilje. Og derfor siger jeg: »Børn, tag jer i agt for baobaberne!« Det er for at advare mine venner mod en fare, som både de og jeg længe har været udsat for uden at vide det, at jeg har gjort mig sådan umage med den tegning. Men det er også en advarsel, det er umagen værd at give. Nu tænker I måske, hvorfor er der ingen af de andre tegninger i bogen, der er lige så storslåede som tegningen af bao­baberne? Svaret er ganske ligetil: Jeg har prøvet, men det gik ikke. Dengang jeg tegnede baobaberne, var jeg inspireret af en følelse af tvingende nødvendighed. VI

Ak, lille prins! Lidt efter lidt kom din bedrøvelige til­værelse til at stå klart for mig. I lange tider havde du ikke haft anden adspredelse end solnedgangens blide skønhed.
Denne lille oplysning fik jeg den fjerde dags morgen, da du sagde:
– Jeg holder så meget af solnedgang. Skal vi ikke gå hen og se på en solnedgang ...
– Jo, men vi bliver da nødt til at vente ...
– Vente? På hvad?
– Vente til solen går ned.
Da så du først meget overrasket ud, men så lo du ad dig selv og sagde: – Jeg tror altid, jeg er hjemme hos mig selv!
Nu er det jo noget, alle ved, at når det er midt på dagen i Amerika, er solen ved at gå ned i Frankrig. Hvis man så bare kun­ne rejse til Frankrig på ét minut, kunne man nå at få solnedgangen at se. Desværre ligger Frankrig alt, alt for langt borte. Men oppe på din bitte lille planet behøvede du bare at trække din stol et par skridt, og du kunne sidde og se på aftenrøden, hver gang du fik lyst ...
– En dag så jeg solen gå ned fireogfyrre gange!
Og lidt senere tilføjede du:
– For ... når man ... sådan er rigtig ked af det, så er det dejligt at se på solnedgang.
– Og den dag med de fireogfyrre solnedgange var du altså rigtig ked af det? Men den lille prins svarede ikke. 30VII

Det var den femte dag, at jeg – stadig takket være fåret – lærte hemmeligheden i den lille prins’ liv at kende. Han spurgte pludselig og uden indledning, som om det var resultatet af lange tiders stiltiende tumlen med et problem:
– Når  et  får  spiser  buske,  så  spiser  det  vel  også blomster?
Et får spiser alt, hvad det finder på sin vej.
– Også blomster med torne på?
– Ja, også blomster med torne på.
– Men hvad nytter så tornene da?
Det vidste jeg ikke. Og jeg var på det tidspunkt ivrigt optaget af at prøve, om jeg kunne løsne en bolt, der hav­de sat sig alt for fast i motoren. Jeg var meget bekymret. Min maskinskade begyndte at se meget alvorlig ud, og drikkevandet var ved at slippe op, hvilket fik mig til at frygte det værste.
Den lille prins helmede ikke, når først han havde stil­let en et spørgsmål. Jeg var gnaven på grund af bolten og svarede uden at tænke mig om:
– Torne er ikke til nogen som helst nytte. Det er ren og skær ondskabsfuldhed fra blomsternes side.
– Åh!
Han tav lidt, så kom det næsten hadefuldt:
– Jeg tror slet ikke på, hvad du siger! Blomster er svage. De er troskyldige. De sikrer sig så godt de kan. De tror, de er så skrækindjagende med deres torne ...
Jeg svarede ikke. Jeg sad og tænkte: Hvis den bolt ikke vil gå løs, så smadrer jeg den med en hammer. Men den lille prins rev mig ud af mine betragtninger. 31

– Og så kommer du og siger, at blomsterne ...
– Nej! Nej! Nej! Jeg siger ikke noget. Jeg svarede helt hen i vejret. Jeg har nemlig vigtigere ting at tage mig til!
Han stirrede målløs på mig.
– Vigtigere!
Han stirrede på mig, som jeg stod der med en ham­mer i hånden, hænderne sorte af smørelse, bøjet over en genstand, som han syntes var forfærdelig grim.
– Du taler akkurat ligesom de voksne.
Da skammede jeg mig lidt. Men han tilføjede ubarm­hjertigt:
– Du bytter om på alting – du blander det hele sam­men ...
Han  var  minsandten  blevet  rigtig  irriteret.  Han rystede på hovedet, så de guldgule krøller stod om hovedet på ham.
– Jeg kender en planet, hvor der bor en apoplektisk herre. Han har aldrig lugtet til en blomst. Han har aldrig set på en stjerne. Han har aldrig holdt af nogen. Han har aldrig bestilt andet end at lægge tal sammen. Og hele dagen siger han ligesom du: »Jeg har vigtigere ting at tænke på. Jeg er alvorsmand!« Og så svulmer han af stolthed. Men han er slet ikke nogen mand. Han er en paddehat!
– En hvadfornoget?
– En paddehat!
Den lille prins var nu helt bleg af vrede.
– I millioner af år har blomsterne sat torne. Og alligevel har fårene i millioner af år spist blomster. Og så skulle det ikke være af vigtighed at prøve på at finde ud af hvorfor de gør sig sådan en ulejlighed med at sætte torne, som aldrig tjener dem til noget som helst? Er kampen imellem fårene og blomsterne ikke af vig­tighed? Er det ikke meget mere vigtigt og betydnings­fuldt end en stor kraprød herres sammentællinger? Og hvis jeg nu kender en blomst, som der i hele verden ikke findes mage til, som ikke eksisterer andre steder end på min planet, og der så en morgen kommer et lille får, hux flux, og gør kål på den lige på én gang uden at være klar over, hvad det er, det har gjort, så er det måske heller ikke af nogen betydning?
Han rødmede og vedblev:
– Hvis der nu er en, der elsker en blomst, som kun findes i ét eksemplar på alle himmelens millioner og atter millioner af stjerner, så behøver han bare at se på dem for at være lykkelig. »Et eller andet sted deroppe findes min blomst ...« siger han til sig selv. Men hvis fåret spiser blomsten, da vil det for ham være som om alle stjerner brat sluktes! Og det er ikke spor vigtigt!
Han kunne ikke sige mere. Pludselig begyndte han at hulke. Natten var faldet på. Jeg havde sluppet mit værk­tøj. Jeg var ganske ligeglad med hammer og bolt, med tørst og død. På en af stjernerne, en af planeterne, på min, på Jorden, var der en lille prins, der skulle trøstes! Jeg tog ham i mine arme. Jeg vuggede ham frem og til­bage. Jeg sagde til ham: »Blomsten, du elsker, er ikke i fare ... Jeg skal tegne en mundkurv til dit får ... Jeg skal tegne dig en rustning til din blomst ... Jeg ...«Jeg kunne ikke finde på mere at sige. Jeg følte mig så forfærdelig klodset, jeg vidste ikke, hvordan jeg skulle nå ham, fin­de ind til ham igen ... Tårernes land er et gådefuldt rige. VIII

Jeg kom meget snart til at lære den lille prins’ blomst bedre at kende. På hans planet havde der aldrig vokset andet end ganske fordringsløse små blomster, smykket med en enkelt krans af kronblade; de tog ingen plads og var ikke i vejen for nogen. De kom til syne en mor­gen i græsset og de visnede om aftenen. Men denne blomst var en dag begyndt at spire af et frø, der var blæst derop, ingen ved hvorfra, og den lille prins havde på ganske nært hold overvåget dette spæde skud, der ikke lignede andre. Det kunne være en ny art baoba­ber. Men busken holdt snart op med at vokse og be­gyndte at sætte blomst. Den lille prins, der overværede hvordan  en  kæmpestor  knop  lejrede  sig,  havde  en meget stærk fornemmelse af, at en forunderlig åben­baring ville folde sig ud af den, men blomsten kunne ikke blive færdig med sine forberedelser til at blive 35

smuk, derinde i sit grønne lønkammer. Den valgte sine farver med omhu. Den iførte sig langsomt sin dragt, den glattede sine kronblade ud, et for et. Den skulle ikke have noget af at komme ud krøllet over det hele ligesom en valmue. Den ville træde frem i sin skønheds fulde glans. Ja, vel var den koket, meget koket! Det va­rede dagevis, før den var færdig med sit hemmeligheds­fulde toilette. Men en morgen, netop da solen var ved at stå op, lod blomsten sig se.
Og blomsten, der havde nedlagt så megen omhu i sine forberedelser, sagde gabende:
– Åh, jeg kan næsten ikke vågne. De må undskylde ... jeg har slet ikke sat mit hår endnu ...
Den lille prins kunne ikke holde sin beundring til­bage:
– Hvor er De smuk!
– Ja, ikke sandt, sagde blomsten blidt. Og så er jeg kommet til verden samtidig med solen ...
Den lille prins fik nok en anelse om, at den ikke var særlig beskeden, men den var så rørende!
– Og nu er det vist ved den tid, man spiser morgen­mad, havde den tilføjet. Vil De være så venlig at tage Dem af mig ...
Og den lille prins blev helt forvirret. Han havde hen­tet en vandkande fuld af frisk vand, og det havde han givet blomsten.
Den var således ret hurtigt begyndt at pine ham med sin noget  afsvalende  forfængelighed.  En  dag  havde den for eksempel givet sig til at tale om sine fire torne og havde sagt til den lille prins:
– For tigrene kan jo komme med deres skarpe kløer.
– Der er ingen tigre på min planet, havde den lille prins svaret. Og desuden spiser tigre ikke planter. 36

– Jeg er ikke nogen plante, havde blomsten stilfær­digt svaret.
– Undskyld ...
– Jeg er ikke bange for tigre, men jeg kan ikke for­drage træk. De har vel ikke en skærm?
Ikke fordrage træk ... der kunne virkelig ikke være tale om træk så langt nede ved jorden, havde den lille prins bemærket. Den blomst var virkelig ikke så nem ...
– Om aftenen må De sætte mig under en klokke. Der er så koldt her hos Dem. Det er rigtig dårligt ind­rettet. Der, hvor jeg kommer fra ...
Men her afbrød den sig selv. Den var kommet i form af et frø. Den kunne umuligt vide noget om nogen anden verden. Skamfuld over at lade sig gribe i en så enfoldig løgn havde den hostet et par gange for at få det til at se ud, som om det var den lille prins, der burde skamme sig:
– Det var den skærm? ...
– Jeg skulle netop til at hente den, men så sagde De noget! Men så havde den forceret sin hoste for dog at slå ham med anger.
Således var den lille prins trods sin redebonne kær­lighed snart begyndt at tvivle på blomsten. Han havde taget fuldkommen ligegyldige udtalelser ganske højti­deligt, og han var blevet meget ulykkelig.
– Jeg skulle slet ikke have hørt på den, betroede han mig en dag. Man skal aldrig høre efter, hvad blomster siger. Blomsterne skal man se og lugte til. Min blomst indhyllede hele min planet i sin duft, men jeg forstod ikke at glæde mig over det. Og den historie med tiger­kløerne, der irriterede mig sådan, burde i stedet for have rørt mig ... Og han tilstod yderligere:
– Dengang havde jeg ikke lært at forstå nogenting.
–  Jeg skulle have bedømt blomsten efter dens hand­linger og ikke efter dens ord. Den indsvøbte mig i sin duft. Den lyste for mig. Jeg skulle aldrig være gået fra den.
– Jeg burde have anet dens ømhed bag alle dens ynkelige kneb. Blomster er så selvmodsigende, men jeg var for ung til at forstå at elske den. 39IX

Jeg tror nok, han benyttede sig af de vilde trækfugle til at slippe bort. Den morgen han tog af sted, gjorde han sin planet fint i stand. Han fejede omhyggeligt sine virksomme vulkaner. Han ejede to virksomme vulka­ner. Og det var vældig bekvemt til havregrøden om morgenen. Han ejede også en udslukt vulkan. Men som han altid sagde: »Man kan aldrig vide!« Derfor fej­ede han også sin udslukte vulkan. Når vulkaner bliver holdt ordentlig rene, brænder de jævnt og stille, uden udbrud. Det er med vulkanske udbrud som med skor­stensild. Nu er vi naturligvis alt for små her på Jorden til at feje vore vulkaner. Det er også derfor vi har så meget vrøvl med dem.
Den lille prins rykkede også en smule vemodigt de sidste baobabskud op. Han troede aldrig han skulle komme tilbage igen. Men alle hans gammelkendte sys­ler forekom ham den morgen uendelig kære, og da han for sidste gang vandede blomsten og belavede sig på at sætte den skærmende klokke over, gik det op for ham, at han havde mest lyst til at give sig til at græde.
– Farvel, sagde han til blomsten.
Men den svarede ikke.
– Farvel, gentog han.
Blomsten rømmede sig, men det var ikke af forkølelse.
– Jeg har været dum, sagde den endelig. Du må til­give mig. Prøv at blive lykkelig.
Han blev forbavset over ingen bebrejdelser at høre. Han blev stående, ganske forvirret, med glasklokken i hånden. Han forstod ikke denne blide ro.
– Jeg elsker dig jo, sagde blomsten. Det er min egen Han fejede omhyggeligt sine virksomme vulkaner. 41

skyld, du ikke har vidst det. Men det er ligegyldigt. Du har været lige så dum som jeg. Prøv på at blive lykkelig. Lad bare den klokke stå, jeg vil ikke have den over mere ...
– Jamen blæsten ...
– Så forkølet er jeg nu heller ikke ... den friske nat­teluft vil gøre mig godt. Jeg er en blomst.
– Jamen dyrene ...
Jeg må vist hellere finde mig i et par kålorme, hvis jeg vil lære sommerfuglene at kende. De skal være så dejlige. Og hvem skulle ellers komme og besøge mig? Du er jo langt, langt borte. De store dyr frygter jeg ikke. Jeg har mine kløer.
Og den viste naivt sine fire torne frem.
Så tilføjede den:
– Stå nu ikke der og træk det ud, det er ikke til at holde ud. Du har jo bestemt dig til at drage bort. Gå så.
For den ønskede ikke, han skulle se den græde. Det var en blomst, der havde sin stolthed ... 42X

Han befandt sig i nærheden af asteroiderne 325, 326, 327, 328, 329 og 330. Og han begyndte da med at af­lægge dem et besøg for der at finde noget at tage sig til og for at lære noget.
På den første boede en konge. Kongen sad, klædt i purpur og hermelin, på en ganske enkel, men alligevel majestætisk trone.
– Aha! Der har vi jo en undersåt! udbrød kongen, da han fik øje på den lille prins.
Og den lille prins tænkte ved sig selv:
– Hvordan kan han vide det. Han har jo aldrig set mig før!
Han vidste ikke, at for konger er verden uhyre lige­til. Alle mennesker er undersåtter.
– Kom nærmere, så jeg bedre kan se dig, sagde kon­gen, der var stolt over endelig at have en at være konge for.
Den lille prins så sig om efter noget at sidde på, men hele planeten var oversvømmet af den pragtfulde her­melinskåbe. Så blev han stående, og da han var meget søvnig, kom han til at gabe.
– Det strider imod etiketten at gabe i kongens nær­værelse, sagde monarken. Jeg forbyder dig at gabe.
– Jeg kan ikke gøre for det, svarede den lille prins forvirret. Jeg har foretaget en lang rejse, og jeg har slet ikke sovet.
– Nå  sådan,  sagde  kongen.  Så  befaler  jeg  dig  at gabe. Jeg har ikke i årevis set nogen gabe. Jeg betragter gaben som en kuriositet. Så gab du igen. Det er en ordre! 43

– Det bliver jeg nervøs af. Nu kan jeg slet ikke mere ... sagde den lille prins og blev rød i hovedet.
– Hm! Hm! svarede kongen. – Jamen så ... så befa­ler jeg dig en gang imellem at gabe og en gang imellem at ...
Han stammede lidt i det og virkede irriteret. Thi det spillede en kolossal rolle for kongen, at hans autoritet blev respekteret. Han fandt sig ikke i ulydighed. Han holdt på det absolutte enevælde. Men da han var en meget god konge, udstedte han ingen urimelige befa­linger.
– Tænk dig engang, plejede han at sige, at jeg befa­lede en af mine generaler at skabe sig om til en havørn, og generalen så ikke adlød. Det ville da ikke være gene­ralens fejl, det ville være min.
– Må jeg have lov til at sætte mig ned? forhørte den lille prins sig forsigtigt.
– Jeg befaler dig at sætte dig ned, sagde kongen og trak med en majestætisk bevægelse en flig af sin her­melinskåbe til sig.
Men den lille prins undrede sig. Planeten var lille bitte. Hvad kunne vel kongen herske over?
– Deres Majestæt, sagde han ... De må meget und­skylde at jeg spørger ...
– Jeg befaler dig at spørge, skyndte kongen sig at sige.
– Deres Majestæt ... Hvad hersker De egentlig over?
– Over alt, svarede kongen med den største selvføl­gelighed.
– Over alt?
Kongen slog i al beskedenhed ud med hånden mod planeten, de andre planeter og stjernerne.
– Over det alt sammen? spurgte den lille prins.
– Over det alt sammen ... svarede kongen. Thi ikke alene var han absolut enehersker, han var universel enehersker.
– Og lyder stjernerne Deres bud?
– Jo, det gør de rigtignok, sagde kongen. De lystrer øjeblikkelig, jeg tåler ingen opsætsighed.
En sådan magt slog den lille prins med forbløffelse. Havde han selv haft den i hænde, så ville han have kun­net overvære ikke fireogfyrre, men tooghalvfjerds, ja endog hundrede eller to hundrede solnedgange på samme dag uden nogen sinde at behøve at flytte rundt med sin stol! Og da han kom til at længes efter sin lille forladte planet, dristede han sig til at anmode kongen om en gunst.
– Jeg vil så gerne se en solnedgang ... Vil De ikke gøre mig den glæde ... at befale solen at gå ned ...
– Hvis jeg befaler en general at flyve fra blomst til 45

blomst som en sommerfugl, eller at skrive et skuespil eller at forvandle sig til en havørn, og generalen ikke udførte ordren, hvem ville da have skylden, han eller jeg?
– Det ville De, Deres Majestæt, svarede den lille prins afgjort.
– Der kan du se. Det gælder om at forlange det af den enkelte, som han nu kan præstere, sagde kongen. Autoritet bygger først og fremmest på fornuft. Hvis du befaler dit folk at styrte sig i havet, gør det oprør. Jeg har ret til at kræve lydighed, fordi mine befalinger er ri­melige.
– Men hvad med min solnedgang? mindede den lille prins ham om. Han lod aldrig et spørgsmål ligge, når han én gang havde stillet det.
– Du skal få din solnedgang. Nu skal jeg bestille den. Men med det kendskab jeg har til at regere, tror jeg, jeg vil vente til vilkårene er gunstige.
– Og hvornår bliver det så? spurgte den lille prins.
– Hm! Hm! sagde kongen og slog først op i en stor kalender. Hm! Hm! Det bliver henad ... henad ... det bliver i aften, når klokken er hen imod to minutter i otte! Da skal du få at se, hvor fortræffeligt man adlyder mine bud.
Den lille prins gav sig til at gabe. Han længtes efter sin solnedgang. Og desuden var han allerede begyndt at kede sig lidt.
– Jeg har ikke mere at gøre her, sagde han til kon­gen. Jeg drager bort igen!
– Rejs ikke, svarede kongen, der var så stolt over at have en undersåt. Rejs ikke bort. Jeg gør dig til minister!
– Hvilken slags minister?
– Hm ... justitsminister! 46

– Jamen her er jo ingen at dømme!
– Det ved man aldrig, sagde kongen. Jeg har endnu aldrig været rundt i hele mit rige, jeg er meget gammel, her er ikke plads til en karet, og jeg bliver så træt af at gå.
– Jamen jeg har allerede set efter, sagde den lille prins og lænede sig ud for at kaste et blik på den anden side af planeten. – Der er heller ikke nogen dernede ...
– Så kan du dømme dig selv, svarede kongen. Det er det allersværeste. Det er meget vanskeligere at dømme sig selv end at dømme andre. Men er du i stand til at fælde den rette dom over dig selv, da er du en virkelig vismand.
– Jamen jeg kan jo dømme mig selv hvor som helst, sagde den lille prins. Det behøver jeg ikke at bo her for.
– Hm! Hm! sagde kongen, jeg tror nok, der bor en gammel rotte et eller andet sted på min planet. Jeg kan høre den om natten. Den kan du jo dømme til døden en gang imellem. Dens liv ville således afhænge af dit retfærd. Men du må benåde den hver gang for at beva­re den; der er kun den samme.
– Jamen jeg bryder mig ikke om at dømme nogen til døden, sagde den lille prins, og jeg tror nok, jeg rejser.
– Nej, sagde kongen.
Men nu var den lille prins færdig med sine forbere­delser og ville ikke gøre monarken mere ulejlighed.
– Hvis Deres Majestæt ønsker at blive adlydt til punkt og prikke, så kunne De jo give mig en fornuftig befa­ling. Deres Majestæt kunne for eksempel befale mig at drage bort, inden der var gået et minut, jeg synes vilkå­rene ser gunstige ud ...
Den lille prins blev stående lidt, da kongen ikke sva­rede. Så brød han op med et lille suk. – Jeg gør dig til min gesandt, skyndte kongen sig da at råbe.
Han havde taget en meget myndig mine på. Hvor er de voksne dog mærkelige, sagde den lille prins til sig selv, da han drog videre ud i verden. XI
På den næste planet boede en forfængelig mand.
– Nånå, nånå! Besøg af en beundrer! udbrød den forfængelige på lang afstand, så snart han havde fået øje på den lille prins. Thi for den forfængelige er de andre beundrere.
– Goddag, sagde den lille prins. Det var da en mær­kelig hat, De har på. 49

– Den er til at hilse med, svarede den forfængelige mand. Den er til at hilse med, når man tiljubler mig. Der kommer bare aldrig nogen forbi her, desværre.
– Jaså! sagde den lille prins, som ikke forstod et ord af det hele.
Men så sagde den forfængelige: – Prøv at klappe i hænderne.
Den lille prins klappede i hænderne. Den forfænge­lige mand lettede på hatten og hilste beskedent.
– Dette her er meget morsommere end at være på besøg hos kongen, sagde den lille prins til sig selv. Og han gav sig igen til at klappe i hænderne. Den for­fængelige mand hilste igen ved at lette på hatten.
Efter fem minutters eksercits blev den lille prins træt af legens ensformighed.
– Hvad skal man gøre for at få hatten til at falde af? spurgte han. Men den forfængelige mand hørte ham ikke. De forfængelige hører aldrig andet end lovorde­ne.
– Beundrer du mig virkelig så stærkt? spurgte han den lille prins.
– Hvad betyder beundre?
– Beundre  betyder  at  anerkende,  at  jeg  er  den smukkeste, den mest velklædte, den rigeste og den klo­geste mand på hele planeten.
– Men der er jo ikke andre på planeten!
– Tjen mig nu i at beundre mig alligevel!
– Jeg beundrer dig, sagde den lille prins og trak lidt på skuldrene, men hvilken interesse kan du dog have i det?
Og den lille prins greb flugten.
De voksne er ganske afgjort meget mærkelige, sagde han til sig selv, da han drog videre ud i verden. XII

På den næste planet boede en dranker. Det blev et meget kort besøg, men det hensatte den lille prins i det dybeste mismod.
– Hvad  bestiller  du  der?  spurgte  han  drankeren, som han fandt siddende tavs foran en hær af tomme flasker og en hær af fulde flasker.
– Jeg drikker, svarede drankeren og så dyster ud.
– Hvorfor drikker du? spurgte den lille prins. 51

– For at glemme, svarede drankeren.
– For at glemme hvad, forhørte den lille prins sig. Han var allerede ved at få ondt af drankeren.
– For at glemme at jeg skammer mig, tilstod dran­keren og bøjede hovedet.
– Skammer dig over hvad? spurgte den lille prins, som gerne ville hjælpe ham.
– Over at jeg drikker, sagde drankeren afsluttende og indhyllede sig i fuldkommen tavshed.
Og den lille prins flygtede forvirret.
De voksne er bestemt meget mærkelige, sagde han til sig selv, da han drog videre ud i verden. 52XIII

Den fjerde planet var forretningsmandens planet. Den­ne mand var så optaget, at han ikke engang så op, da den lille prins kom.
– Goddag, sagde den lille prins. Deres cigaret er gået ud.
– To og tre er fem. Fem og syv er tolv. Tolv og tre er femten. Goddag. Femten og syv er toogtyve. Toogtyve og seks er otteogtyve. Har ikke tid til at tænde den igen. Seksogtyve og fem er enogtredive. Se så! Det bliver altså femhundrede og én million sekshundredeogtoogtyve­tusindsyvhundredeogenogtredive.
– Fem hundrede millioner hvadfornoget?
– Hvad for noget? Er du der endnu? Fem hundrede og én millioner ... det kan jeg ikke huske mere ... jeg har så forfærdelig travlt. Jeg er nemlig alvorsmand. Jeg spilder ikke min tid med snak! To og fem er syv …
– Fem hundrede og én million hvadfornoget? sagde den lille prins, som aldrig i sit liv havde ladet sig snyde for et svar, når han én gang havde stillet sit spørgsmål.
Forretningsmanden løftede hovedet.
– I de fireoghalvfjerds år jeg har boet her, er jeg kun blevet forstyrret tre gange. Første gang – det er nu toog­tyve år siden – det var en oldenborre, der dumpede ned her, guderne må vide hvorfra. Den lavede et forfærde­ligt spektakel, og jeg lavede fire fejl i en sammentælling. Anden gang, for elleve år siden, var det reumatisme. Jeg får ingen motion. Jeg har ikke tid til at gå tur. Jeg er alvorsmand. Tredje gang ... det er nu! Hvor var det, jeg kom til: fem hundrede og én millioner ...
– Millioner hvadfornoget? 53

Forretningsmanden forstod, at der ikke var noget håb om fred.
– Af disse små tingester, man somme tider ser på himmelen.
– Fluer?
– Nej, nej, de små, der skinner.
– Bier da?
– Nej, nej. De små gyldne tingester, der får døgenig­te til at hengive sig til drømmerier. Men jeg er en alvorsmand. Jeg har ikke tid til at drømme.
– Nåh! Stjerner?
– Ja, netop. Stjerner.
– Og hvad skal du med fem hundrede og én millio­ner stjerner? 54

– Fem hundrede og én millioner seks hundrede og toogtyve tusind syv hundrede og enogtredive. Jeg tager det nemlig højtideligt. Jeg er meget nøjagtig.
– Og hvad skal du så med alle de stjerner?
– Hvad jeg skal med dem?
– Ja.
– Ikke noget. Jeg ejer dem.
– Ejer du stjernerne?
– Ja.
– Men jeg har lige truffet en konge, der ...
– Konger ejer ingenting. De »hersker« over. Det er noget helt andet.
– Og hvad har du så ud af at eje stjernerne?
– Det, at jeg er rig.
– Og hvad gavner det dig, at du er rig?
– Så kan jeg købe flere stjerner, hvis der skulle fin­des nogen.
Han  tænker  jo  næsten  ligesom  den  fulde  mand, sagde den lille prins til sig selv.
– Hvordan kan man egentlig eje stjerner?
– Hvem skulle de ellers tilhøre? riposterede forret­ningsmanden gnavent.
– Det ved jeg ikke. Ingen vel.
– Så er de altså mine. For det er mig, der først har tænkt på det.
– Er det nok?
– Ja, ja. Når du finder en diamant, der ikke tilhører nogen, så er den din. Finder du en ø, som ikke tilhører nogen, så er den din. Når du er den første, der får en idé, tager du patent på den, og den er din. Og jeg ejer altså stjernerne, fordi der ikke er nogen før mig, der har tænkt på at eje dem. 55

– Det kan være rigtigt nok, sagde den lille prins, men hvad bruger du dem til?
– Jeg forvalter dem. Jeg tæller dem om og om igen, sagde forretningsmanden. Det er svært. Men jeg er jo alvorsmand.
Den lille prins var endnu ikke tilfreds.
– Jamen, hvis jeg ejer et tørklæde, så kan jeg tage det om halsen og tage det med mig. Og hvis jeg ejer en blomst, kan jeg plukke den og tage den med mig. Men du kan ikke plukke dine stjerner!
– Nej, men jeg kan sætte dem i banken.
– Hvad betyder det?
– Det betyder, at jeg skriver op på et stykke papir, hvor mange stjerner jeg har. Og så låser jeg det stykke papir ned i en skuffe.
– Er det det hele?
– Det er nok!
Det var morsomt, tænkte den lille prins. Det er gan­ske poetisk. Men særlig alvorligt er det nu ikke.
Den lille prins’ forestillinger om, hvad der var alvor­ligt, var meget forskellig fra de voksnes.
– Jamen, vedblev han, jeg ejer en blomst, som jeg vander hver dag. Jeg ejer tre vulkaner, som jeg fejer én gang  om  ugen.  Jeg  fejer  nemlig  også  den,  der  er udslukt. Man kan jo aldrig vide. Det er til gavn for mine vulkaner og det er til gavn for min blomst, at jeg ejer dem. Men du er ikke til nogen gavn for dine stjerner ...
Forretningsmanden åbnede munden, men kunne ik­ke finde på noget at svare, og den lille prins løb sin vej.
– De voksne er nu bestemt meget mærkelige, sagde han til sig selv, da han drog videre ud i verden. 56XIV

Den femte planet var meget ejendommelig. Den var gan­ske lillebitte. Der var lige akkurat plads til, at der kunne stå en lygtepæl og en lygtetænder. Den lille prins kunne slet  ikke  forstå,  hvad  en  lygtepæl  og  en  lygtetænder havde at gøre helt heroppe i himmelen på en planet uden huse og uden beboere. Men han tænkte som så:
– Det kan godt være, han er meningsløs, men han er ikke nær så meningsløs som kongen og den forfængeli­ge eller som forretningsmanden og drankeren. Hans arbejde er der da mening i. Når han tænder sin lygte, så er det, som om han skaber en stjerne til, en ny blomst. Når han slukker sin lygte, slumrer blomsten eller stjer­nen ind. Det er en meget smuk beskæftigelse. Og den er virkelig til gavn, eftersom den er smuk.
Da han kom til planeten, hilste han ærbødigt på lyg­tetænderen.
– Goddag. Hvorfor har du lige slukket din lygte?
– Sådan lyder instruksen. Goddag.
– Hvad går dine instrukser ud på?
– At slukke lygten. Godaften.
Og han tændte den igen.
– Men hvorfor tænder du den igen?
– Sådan lyder instruksen, svarede lygtetænderen.
– Den forstår jeg ikke.
– Der er ikke noget at forstå. Instrukser er instruk­ser. God morgen.
Og han slukkede sin gadelygte.
Så tørrede han sig i panden med et rødternet lom­metørklæde.
– Det er en rædselsfuld bestilling, jeg har. Tidligere – Det er en rædselsfuld bestilling, jeg har. 58

var der mening i den. Da slukkede jeg om morgenen og tændte om aftenen. Jeg havde hele dagen at hvile ud i, og hele natten til at sove i.
– Men instrukserne er altså blevet ændret siden da?
– Instrukserne er uforandrede, svarede lygtetænde­ren. Det er det, der er tragedien. Planeten drejer hur­tigere  og  hurtigere  rundt  for  hvert  år,  der  går,  og instrukserne er ikke blevet ændret!
– Og hvad så? spurgte den lille prins.
– Så har jeg ikke et øjebliks ro, nu da den drejer en omgang i minuttet. Jeg tænder og slukker én gang i minuttet.
– Det var sjovt. Så varer en dag her hos dig altså kun ét minut?
– Det er der ikke noget sjovt i, svarede lygtetænde­ren. Vi har allerede stået og snakket med hinanden i en måned.
– En måned.
– Ja. Tredive minutter. Tredive dage. Godaften.
Og han tændte atter sin gadelygte.
Den lille prins stod og så på ham, og han kom til at holde så meget af denne lygtetænder, der var så tro mod sine instrukser. Han mindedes solnedgangene, han selv før i tiden var gået hen for at betragte, trækkende sin lille stol efter sig. Han ville hjælpe sin ven:
– Ved du hvad ... jeg ved en udvej, så du kan hvile dig, når du vil ...
– Det vil jeg altid, sagde lygtetænderen.
For man kan godt på én gang være pligttro og doven.
Den lille prins fortsatte:
– Din planet er så lille, at du kan gå rundt om den i tre skridt. Du behøver bare at gå ganske langsomt for at holde dig i solen hele tiden. Så når du vil hvile dig, behøver du bare at gå ... og dagen vil vare så længe, du ønsker det.
– Det hjælper mig ikke stort, svarede lygtetænderen. Det jeg holder mest af her i livet er nu engang at sove.
– Ja, så er der ikke noget at gøre, sagde den lille prins.
– Nej, der er ikke noget at gøre, sagde lygtetænde­ren. Godmorgen.
Og han slukkede sin gadelygte.
Denne  mand,  sagde  den  lille  prins  til  sig  selv, medens han drog videre ud i verden, vil alle de andre se ned på, både kongen og den forfængelige, dranke­ren og forretningsmanden. Men han er nu den eneste, jeg ikke finder latterlig. Det er måske fordi han beskæf­tiger sig med andre ting end sig selv.
Han drog et længselsfuldt suk og tænkte videre:
– Han var den eneste, jeg kunne være blevet ven med. Men hans planet er faktisk for lille. Der er ikke plads til to ...
Men hvad den lille prins ikke turde indrømme over for sig selv, det var at han længtes efter lygtetænderens velsignede lille planet, navnlig på grund af dens fjorten hundrede og fyrretyve solnedgange i døgnet. 60XV

Den sjette planet var ti gange så stor. På den boede en gammel herre, der skrev tykke bøger.
– Nåda, der har vi nok en opdagelsesrejsende! ud­brød han, da han fik øje på den lille prins.
Den lille prins satte sig op på bordet og pustede lidt. Han havde allerede rejst så forfærdelig længe.
– Hvor kommer du fra? spurgte den gamle herre.
– Hvad er det for en tyk bog? spurgte den lille prins. Hvad bestiller De her?
– Jeg er geograf.
– Hvad er det for noget?
– Det er en videnskabsmand, der ved, hvor alle have, floder, byer, bjerge og ørkener ligger.
– Det var interessant, sagde den lille prins. Det var da endelig en rigtig bestilling. Og så så han sig om på geografens planet. Han havde aldrig set så imponeren­de en planet.
– Hvor er det dog en dejlig planet, De har. Er der også store have på den?
– Det ved jeg ikke noget om.
– Åh – den lille prins var skuffet – men så bjerge da?
– Det ved jeg skam ikke noget om.
– Og byer og floder og ørkener?
– Det ved jeg skam heller ikke noget om, sagde geo­grafen.
– Jamen, De er jo geograf?
– Netop, sagde geografen, men jeg er ikke opdagel­sesrejsende. Jeg har i højeste grad brug for opdagelses­rejsende. Det er ikke geograferne, der foretager optæl­lingen af byer, floder, bjerge, søer, have og ørkener. 61

Geografen er alt for betydelig en mand til at strejfe om. Han forlader ikke sit studereværelse, men her modta­ger han sine opdagelsesrejsende. Han spørger dem ud, han skriver ned, hvad de kan huske. Og hvis geografen synes, at en af dem kan huske interessante ting, ind­henter han oplysninger om vedkommendes moralske habitus.
– Hvorfor?
– Fordi en opdagelsesrejsende, der lyver, fører til en masse katastrofer i geografibøgerne. Det samme gæl­der opdagelsesrejsende, der drikker for meget.
– Hvorfor? spurgte den lille prins.
– Fordi fulde folk ser dobbelt, og så kommer geo­grafen til at skrive to bjerge op, hvor der kun er et.
– Så kender jeg en, der ville være en meget dårlig opdagelsesrejsende, sagde den lille prins.
– Det er muligt. Men hvis nu den opdagelsesrejsen­des moralske vandel synes at være i orden, underkaster man hans opdagelser en nærmere undersøgelse.
– Rejser man ud og ser efter, om de passer? 62

– Nej. Det bliver for indviklet. Man forlanger, at han skal komme med beviser. Hvis der for eksempel er tale om et stort bjerg, forlanger man, at han skal med­bringe store sten derfra.
Geografen kom pludselig i stærk bevægelse.
– Men du, du kommer jo langvejs fra! Du er opda­gelsesrejsende! Nu må du beskrive din planet for mig.
Og geografen, der havde slået op i sin protokol, gav sig til at spidse blyant. Først nedskriver man de opda­gelsesrejsendes beretning med blyant. Man venter med at skrive det rent med blæk, til han har leveret sine beviser.
– Nå, begyndte geografen sit forhør.
– Åh, sagde den lille prins. Hjemme hos mig er der ikke særlig interessant. Der er alting ganske småt. Jeg har tre vulkaner, to virksomme og en udslukt. Men man kan jo aldrig vide.
– Nej, man kan aldrig vide, sagde geografen.
– Jeg har også en blomst.
– Blomster skriver vi ikke op, sagde geografen.
– Hvorfor ikke? Blomster er da det smukkeste, man har.
– Fordi blomster er efemeriske.
– Hvad betyder efemeriske?
– Geografibøger, sagde geografen, er de værdifulde­ste af alle bøger. De bliver aldrig forældede. Det er me­get sjældent, at et bjerg skifter plads. Det er meget sjæl­dent, at et hav tørrer ud. Vi skriver om de evige ting ...
– Jamen  udslukte  vulkaner  kan  vågne  op  igen, afbrød den lille prins. Og hvad betyder »efemerisk«?
– Om det er ildsprudende eller ej, det er os det samme, sagde geografen. For os er det bare bjerget, der tæller. Og det forandrer sig ikke. – Men  hvad  betyder  efemerisk?  spurgte  den  lille prins, som aldrig i sit liv havde ladet et spørgsmål ligge, når han én gang havde stillet det.
– Det betyder »det, der trues af snarlig forsvinden«.
– Trues min blomst da af snarlig forsvinden?
– Ja, det gør den rigtignok.
Min blomst er efemerisk, sagde den lille prins til sig selv, og den har kun fire torne at forsvare sig mod ver­den med! Og den har jeg ladet blive helt alene tilbage derhjemme!
Det var første gang han fik anfægtelser, men han fat­tede atter mod:
– Hvad vil De råde mig til at besøge? spurgte han.
– Planeten  Jorden,  svarede  geografen.  Det  er  en meget anset planet ...
Og den lille prins drog bort. Han tænkte på sin blomst. 64XVI

Den syvende planet blev altså Jorden.
Jorden er ikke nogen helt almindelig planet. Den kan opvise ét hundrede og elleve konger (heri natur­ligvis medregnet negerkonger), syv tusinde geografer, ni hundrede tusinde forretningsmænd, syv en halv mil­lioner drankere, tre hundrede og elleve millioner for­fængelige, dvs. ca. to milliarder voksne.
For at give dig en forestilling om Jordens størrelse kan jeg fortælle dig, at man, før elektriciteten blev op­fundet, på de seks kontinenter tilsammen måtte holde en regulær hær på fire hundrede og toogtres tusind fem hundrede og elleve lygtetændere.
Set lidt på afstand var det af strålende virkning. – Denne hær bevægede sig lige så præcist som et ballet­korps. Først var det de new-zealandske og australske lygtetænderes tur. Og når de havde tændt deres lygter, lagde de sig til at sove; så blev det de kinesiske og sibi­riske lygtetænderes tur til at træde ind i dansen, og derpå trak de sig også ud i kulissen. Så kom de russiske og indiske lygtetænderes tur, derefter de afrikanske og europæiske, så de sydamerikanske og endelig de nord­amerikanske. Og aldrig kludrede de med, i hvilken rækkefølge de skulle på scenen. Det var pragtfuldt.
Kun den lygtetænder, der passede Nordpolens ene­ste lygtepæl, og hans kollega, der tog sig af Sydpolens eneste lygtepæl, levede et liv i lediggang og sløvhed: de arbejdede to gange om året. 65XVII

Når man vil være åndfuld, kommer man let til at lyve lidt, jeg har ikke holdt mig helt til sandheden, da jeg fortalte dig om lygtetænderne. Jeg kan risikere at give dem, der ikke kender vor klode, et helt falsk billede af den. Menneskene optager kun lidt plads på Jorden. Hvis de to milliarder indbyggere, der udgør Jordens befolkning, stod oprejst og tæt rykket sammen som til et folkemøde, ville de kunne være på en offentlig plads på tyve gange tyve mil. Hele menneskeheden kunne klemmes sammen på den mindste ø i Stillehavet.
Men det vil de voksne skam ikke tro på. De tror, de fylder så meget. De betragter sig selv som noget lige så vigtigt som baobaberne. Men foreslå dem engang at regne det ud. De elsker tal: det er noget, de kan lide. Men spild ikke selv din tid på dette kedelige stykke ekstraarbejde. Det er ganske unødvendigt. Du stoler jo på mig.
Da den lille prins endelig var kommet ned på Jorden, blev  han  derfor  meget  forbavset  over  ikke  at  møde nogen. Han var allerede begyndt at blive bange for, at han havde taget fejl af planeterne, da en ring af samme farve som månen begyndte at røre på sig i sandet.
– Godaften, sagde den lille prins.
– Godaften, svarede slangen.
– Hvad er det for en planet, jeg er dalet ned på? spurgte den lille prins.
– På Jorden, i Afrika, svarede slangen.
– Åh ... er der da ingen mennesker på Jorden?
– Vi befinder os i ørkenen, og i ørkenen er der ingen mennesker. Jorden er stor, sagde slangen. – Du er et mærkeligt dyr, sagde han så, ikke tykkere end en finger. 67

Den lille prins satte sig på en sten og vendte blikket mod himmelen:
– Jeg gad vide, om stjernerne mon skinner, for at vi alle en dag skal finde vor stjerne, sagde han. Se engang min planet. Den er lige her oven over os. Men hvor er den dog langt borte.
– Den er smuk, sagde slangen. Hvad vil du hernede?
– Jeg havde visse vanskeligheder med en blomst, sva­rede den lille prins.
– Åh, sagde slangen.
Og så tav de begge.
– Hvor er menneskene henne? begyndte den lille prins igen. Der er lidt ensomt herude i ørkenen ...
– Der er ensomt blandt mennesker også, svarede slangen.
Den lille prins så længe på den:
– Du er et mærkeligt dyr, sagde han så, ikke tykkere end en finger ...
– Men jeg er mægtigere end kongens finger, svarede slangen.
Den lille prins smilte:
– Du kan ikke være særlig mægtig ... du har ikke engang lemmer ... du kan ikke engang drage ud i ver­den ...
– Jeg kunne føre dig længere bort end noget skib, svarede slangen og snoede sig som en guldarmring om den lille prins’ ankel.
– Den jeg rører ved, giver jeg tilbage til jorden, hvor­af han er kommet. Men du er ren, og du kommer fra en stjerne ...
Den lille prins svarede ikke.
– Du vækker min medlidenhed – svag som du er på denne granitjord. Hvis du en dag kommer til at længes alt for meget efter din planet, kan jeg hjælpe dig. Jeg kan ...
– Åh! Jeg har forstået dig, sagde den lille prins. Men hvorfor taler du altid i gåder?
– Jeg løser alle gåder, svarede slangen.
Og så tav de begge. XVIII

Den lille prins drog tværs gennem ørkenen og mødte ikke andre end en blomst. En blomst med tre kronbla­de, en lille uanselig blomst ...
– Goddag, sagde prinsen.
– Goddag, sagde blomsten.
– Hvor  er  menneskene  henne?  spurgte  den  lille prins høfligt.
Blomsten havde en dag set en karavane drage forbi:
– Menneskene. Der er vist bare en seks-syv stykker. Jeg så dem engang for flere år siden. Men det er ikke godt at vide, hvor de er. Vinden fører dem med sig. De har ingen rødder, det er højst ubehageligt for dem.
– Farvel, sagde den lille prins.
– Farvel, sagde blomsten. 70XIX

Den lille prins besteg derefter et højt bjerg. De eneste bjerge, han hidtil havde kendt, var tre vulkaner, der nåede ham til knæet. Den udslukte vulkan brugte han som skammel.
– Oppe fra så højt et bjerg må jeg på én gang kunne se ud over hele kloden og alle menneskene ... sagde han til sig selv. Men han kunne ikke få øje på andet end sylespidse klippetinder.
– Goddag, sagde han lige ud i luften.
– Goddag ... Goddag ... Goddag ... svarede ekkoet.
– Hvem er du? spurgte den lille prins.
– Hvem er du ... hvem er du ... hvem er du? svarede ekkoet.
– Lad os være venner, jeg er så alene, sagde han.
– Jeg er så alene ... så alene ... så alene ... svarede ekkoet.
Hvilken ejendommelig planet! tænkte den lille prins da. Den er fuldkommen udtørret, spids og salt. Og menneskene er ganske uden fantasi. De gentager blot det, man siger ... Hjemme havde jeg en blomst. Den begyndte altid samtalen ... 71

Hvilken ejendommelig planet! Fuldkommen udtørret, spids og salt. XX

Men nu skete det, at den lille prins efter længe at have vandret gennem sand, klipper og sne, fik øje på en vej. Og alle veje fører til menneskene.
– Goddag, sagde han.
Han stod i en have fuld af blomstrende roser.
– Goddag, sagde roserne.
Den lille prins stirrede på dem. De lignede alle hans blomst.
– Hvem er I? spurgte han forbløffet.
– Vi er roserne, svarede de.
– Åh! sagde den lille prins.
Og han følte sig meget ulykkelig. Hans blomst havde fortalt ham, at den var den eneste i sin art i hele ver­den. Og her var nu fem tusinde akkurat mage til i en enkelt have!
Det ville ærgre den grusomt, hvis den vidste det, tænk- 73

te han ... den ville hoste voldsomt og lade, som om den var ved at dø, for at slippe for at blive til grin. Og jeg ville være nødt til at lade, som om jeg plejede og passede den, ellers kunne den godt finde på at lægge sig til at dø for alvor for også at ydmyge mig ...
Og han sagde endvidere til sig selv: Jeg troede, den var den eneste, og følte mig rig, og så er det bare en ganske almindelig rose, jeg ejer. Den og så mine tre vul­kaner, der går mig til knæet og hvoraf den ene måske for altid er udslukt – det bliver jeg ikke nogen særlig stor prins af ...
Og han lagde sig ned i græsset og græd. 74

Og han lagde sig ned i græsset og græd. 75XXI

Da var det ræven dukkede op.
– Goddag, sagde ræven.
– Goddag, svarede den lille prins høfligt og vendte sig om, men han kunne ikke se nogen.
– Jeg er her, sagde stemmen, under æbletræet.
– Hvem er du? spurgte den lille prins, du ser så pæn ud ...
– Jeg er en ræv, sagde ræven.
– Vil du ikke lege med mig? spurgte den lille prins. Jeg er så ked af det.
– Jeg kan ikke lege med dig, sagde ræven, jeg er ikke gjort tam.
– Åh, så må du undskylde, sagde den lille prins.
Men da han havde tænkt sig lidt om, tilføjede han:
– Hvad er det at blive gjort tam?
– Du stammer nok ikke herfra, sagde ræven. Hvad søger du egentlig?
– Jeg søger mennesker, svarede den lille prins. Men hvad betyder »gøre tam«?
– Mennesker har bøsser, sagde ræven, og de går på jagt. Det er meget generende! De opdrætter også høns. Det er det eneste interessante ved dem. Leder du også efter høns?
– Nej, sagde den lille prins, jeg leder efter venner, Hvad betyder »gøre tam«?
– Noget man i alt for høj grad har glemt. Det bety­der at knytte bånd.
– Knytte bånd?
– Ja vist, sagde ræven. Endnu betyder du ikke andet for mig end en lille dreng, mage til hundrede tusinde 76

andre små drenge. Jeg har ikke brug for dig, og du har heller ikke brug for mig. For dig er jeg bare en ræv mage til hundrede tusinde andre ræve. Men hvis du gør mig tam, så vil vi få brug for hinanden. Så bliver du den eneste i verden for mig, og jeg bliver den eneste i verden for dig.
– Nu begynder jeg at forstå, sagde den lille prins. Der er en blomst ... den har vist gjort mig tam ...
– Det er muligt, sagde ræven. På Jorden kan man komme ud for lidt af hvert ...
– Jamen det var skam ikke på Jorden, sagde den lille prins. Det så ud, som om rævens nysgerrighed var ble­vet vakt.
– Var det på en anden planet!
– Ja.
– Var der nogen jægere på den planet?
– Nej.
– Det var højst interessant. Og høns?
– Nej.
– Intet er fuldkomment, sukkede ræven.
Men ræven forfulgte sin tanke fra før.
– Mit liv er ensformigt. Jeg jager høns, og menne­skene jager mig. Alle høns ligner hinanden, og alle mennesker ligner hinanden. Og derfor keder jeg mig lidt. Men hvis du ville gøre mig tam, ville der komme solskin i mit liv. Jeg ville da kende lyden af skridt, der var helt forskellige fra alle andre. De andres skridt vil få mig til at søge ned under jorden. Men dine ville som lokkende toner kalde mig frem af min underjordiske bolig. Se dig engang om! Kan du se kornmarkerne der­nede? Jeg spiser ikke korn. For mig er kornmarker no­get ganske unødvendigt. De siger mig ikke noget. Og det er så kedeligt! Men dit hår har farve som guld. Og  78

derfor ville det være så vidunderligt, hvis du ville gøre mig tam. For så ville kornet, som også er gyldent, få mig til at tænke på dig. Og jeg ville komme til at elske lyden af vinden, der stryger gennem kornet ...
Ræven  holdt  inde  og  stirrede  længe  på  den  lille prins:
– Åh, vil du ikke godt ... vil du ikke nok gøre mig tam? sagde den.
– Jeg ville gerne, sagde den lille prins, men jeg har ikke megen tid. Jeg skal have fundet venner, og der er så meget, jeg skal lære at kende.
– Man lærer kun det at kende, som man gør tamt, sagde ræven. Menneskene har ikke mere tid til at lære noget at kende. De køber alting færdigt hos de hand­lende. Men der findes ingen butikker, hvor man hand­ler med venner. Menneskene har ikke mere nogen ven­ner. Hvis du ønsker en ven, så gør mig tam.
– Hvordan bærer man sig ad? spurgte den lille prins.
– Man  skal  være  meget  tålmodig,  svarede  ræven. Først skal du sætte dig et stykke fra mig, således, i græs­set. Jeg skæver til dig, og du siger ingenting. Ordene er misforståelsens kilde. Men for hver dag ville du kunne rykke lidt nærmere ...
Næste dag kom den lille prins tilbage.
– Det var bedre, hvis du kunne komme på samme tid, sagde ræven. Hvis du for eksempel kom klokken fire  om  eftermiddagen,  så  ville  jeg  allerede  kunne begynde at glæde mig klokken tre. Jo mere tiden nær­mer sig, des gladere vil jeg være. Klokken fire er jeg allerede begyndt at blive rastløs og urolig; jeg lærer, at lykken har sin pris. Men hvis du kommer på et vilkår­ligt tidspunkt, vil jeg aldrig vide, hvornår jeg skal klæde mit hjerte i festdragt. Et ritual må der til.  80

  – Hvis du for eksempel kom klokken fire om eftermiddagen,så ville jeg allerede kunne begynde at glæde mig klokken tre. 81

– Hvad er et ritual? spurgte den lille prins.
– Det er også noget, man i alt for høj grad har glemt, sagde ræven. Det er det, der får en dag til at blive for­skellig fra alle andre dage, en time forskellig fra alle andre timer. Blandt mine jægere for eksempel findes der et ritual. Hver torsdag danser de med landsbyens unge piger. Og derfor er torsdag en dejlig dag. Jeg kan spadsere helt ned til vinmarkerne. Hvis jægerne danse­de når som helst, ville alle dagene ligne hinanden, og jeg ville aldrig have nogen fridag.
Så gjorde den lille prins da ræven tam, og da afrej­sens stund nærmede sig, sagde ræven:
– Åh, hvor vil jeg komme til at græde.
– Det er din egen skyld, sagde den lille prins. Det er ikke, fordi jeg er skadefro, men du har selv ønsket, at jeg skulle gøre dig tam ...
– Ja, naturligvis, sagde ræven.
– Men du vil komme til at græde, sagde den lille prins.
– Naturligvis, sagde ræven.
– Jamen, så har du ikke fået noget ud af det!
– Jo, det har jeg, sagde ræven. Takket være kornets farve.
Derefter tilføjede han:
– Gå hen og se på roserne igen, og du vil forstå, at din er den eneste i verden.
– Kom  så  tilbage  og  sig  farvel,  og  jeg  skal  som afskedsgave betro dig en hemmelighed.
Den lille prins gik hen og så på roserne.
– I  ligner  slet  ikke  min  rose,  I  er  slet  ingenting endnu, sagde han til dem. Ingen har gjort jer tamme, og I har ikke gjort nogen tamme. I er ligesom ræven var. Den var bare en ræv ligesom hundrede tusinde andre ræve. Men jeg gjorde den til min ven, og nu er den den eneste ræv i verden.
Og roserne blev helt flove.
– I er smukke, men tomme, vedblev han. Man går ikke i døden for jer. En almindelig forbipasserende ville nok tro, at min rose var ligesom I. Den alene er mere betydningsfuld end jer alle sammen, fordi det er den, jeg har vandet. Fordi det er den, jeg har sat under glasklokke. Fordi det er den, jeg har dækket med en skærm. Fordi det er den, jeg har slået kålorme ihjel for (lige med undtagelse af det par stykker, der skulle blive til sommerfugle). Fordi det er den, jeg har hørt bekla­ge sig eller småprale, ja undertiden endog tie. Fordi det er min rose.
Og han gik tilbage til ræven:
– Farvel, sagde han ...
– Farvel, sagde ræven, og nu skal jeg betro dig min hemmelighed. Den er ganske ligetil: kun med hjertet kan man se rigtigt. Det væsentlige er usynligt for øjet.
– Det væsentlige er usynligt for øjet, gentog den lille prins for bedre at kunne huske det. – Det er den tid, du har spildt på din rose, der gør den så betydningsfuld.
– Det er den tid, jeg har spildt på min rose ... sagde den lille prins for bedre at huske det.
– Menneskene har glemt den sandhed, sagde ræven. Men du må ikke glemme den. Du har for evigt ansvaret for det, du har gjort tamt. Du har ansvaret for din rose ...
– Jeg har ansvaret for min rose ... gentog den lille prins for bedre at huske det. 84XXII

– Goddag, sagde den lille prins.
– Goddag, sagde sporskifteren.
– Hvad bestiller du her? spurgte den lille prins.
– Jeg sorterer de rejsende i bundter på tusinde, sagde sporskifteren. Jeg sender togene af sted med dem, snart mod øst og snart mod vest.
Og et oplyst hurtigtog, der buldrede forbi som et tor­denvejr, fik sporskifterens træskur til at ryste.
– Hvor har de dog travlt, sagde den lille prins. Hvad rejser de ud efter?
– Selv lokomotivføreren ved det ikke engang, svare­de sporskifteren.
Og et andet oplyst hurtigtog kom buldrende i mod­sat retning.
– Kommer de allerede tilbage? spurgte den lille prins.
– Det var ikke dem, sagde spor­skifteren. De bytter bare plads.
– Men var de da ikke glade for at være, hvor de var?
– Man er aldrig tilfreds der, hvor man er, sagde sporskifteren.
Og et tredje oplyst eksprestog lod sin buldrende tor­den høre.
– Forfølger det nu det første hold rejsende? spurgte den lille prins.
– Det forfølger ikke noget som helst. De sidder og sover i toget, eller også gaber de. Kun børnene trykker næserne mod ruden.
– Kun børnene ved, hvad de søger, sagde den lille prins. De spilder deres tid på en kludedukke, og den 85

kommer til at betyde noget for dem. Hvis man tager den fra dem, græder de ...
– De kan sagtens, sagde sporskifteren. 86XXIV

– Goddag, sagde den lille prins.
– Goddag, sagde købmanden.
Det var en købmand, der solgte vidunderpiller, som var i stand til at stille tørst. Man tager én om ugen, og så føler man ikke mere trang til at drikke.
– Hvorfor sælger du dem? spurgte den lille prins.
– Det er kolossalt tidsbesparende, sagde købman­den. Vi har haft eksperter til at regne det ud. Man spa­rer treoghalvtreds minut­ter om ugen.
– Og hvad bruger man så de treoghalvtreds minutter til?
– Til hvad der passer en ...
– Ja,  hvis  det  var  mig,  der  havde  treoghalvtreds minutter til min rådighed, svarede den lille prins, så ville jeg bruge dem til i fred og ro at vandre til en kilde. 87XXIV

Vi lå nu på ottende dag i ørkenen med maskinskade, og  jeg  havde  hørt  på  historien  om  købmanden, medens jeg drak de sidste dråber af mit vandforråd.
– Ja, sagde jeg til den lille prins. Dine små historier er virkelig forfærdelig søde, men jeg har endnu ikke fået repareret min flyvemaskine, jeg har ikke mere at drikke, og også jeg ville være lykkelig, hvis jeg i fred og ro kunne vandre til en kilde.
– Min ven ræven, sagde han ...
– Det er ikke mere ræven, der er tale om, lille du.
– Hvorfor ikke?
– Fordi vi vil dø af tørst ...
Han forstod ikke mit ræsonnement og svarede:
– Det er da dejligt at have haft en ven, selv om man skal dø. Jeg er i hvert fald glad for, jeg har haft en ræve­ven ...
Han aner ikke, hvor overhængende faren er, sagde jeg til mig selv. Han er aldrig hverken sulten eller tør­stig. Lidt solskin er ham nok ...
Men han så på mig og svarede på mine tanker:
– Jeg er også tørstig ... lad os finde en brønd ...
Jeg  gjorde  en  træt  opgivende  bevægelse:  det  er meningsløst på lykke og fromme at vandre ud i ørke­nens uendelighed for at lede efter en brønd. Alligevel begav vi os på vej.
Da vi havde vandret i timevis i tavshed, faldt natten på, og stjernerne begyndte at tændes. Jeg opfattede dem som i en drøm, for tørsten havde givet mig lidt feber. Den lille prins’ ord dansede i mine tanker.
– Nå, du er også tørstig? spurgte jeg. 88

Men han svarede ikke på mit spørgsmål. Han sagde blot:
– Vand kan også være godt for hjertet ...
Jeg forstod ikke, hvad han mente, men jeg tav …
Jeg vidste jo, at det ikke kunne nytte at spørge ham ud.
Han var træt, han satte sig ned. Jeg satte mig ved siden af ham. Da han havde siddet lidt uden at sige noget, sagde han:
– Stjernerne  er  smukke,  og  det  takket  være  en blomst, man ikke kan se ...
Jeg svarede »Ja« og stirrede uden at sige mere ud over sandbølgerne under månen.
– Ørkenen er smuk, tilføjede han ...
Og det var sandt. Jeg har altid elsket ørkenen. Man slår sig ned på en sanddrive. Der er intet at se. Intet at høre. Og alligevel er der noget, der lyser i stilheden ...
– At ørkenen er så smuk, sagde den lille prins, det skyldes, at den et eller andet sted gemmer en brønd ...
Jeg blev overrasket over pludselig at forstå sandets gådefulde stråleglans. Da jeg var lille, boede jeg i et gammelt hus, og sagnet fortalte, at der lå en skat gemt i huset. Nu var der ganske vist aldrig nogen, der havde fundet den, og måske var der ikke engang nogen, der havde prøvet. Men den lagde sin fortryllelse over hele huset. Mit hjem gemte en skat i sit hjertes dyb ...
– Ja, sagde jeg til den lille prins. Det er med et hjem som med stjernerne eller med ørkenen. Det, der giver dem deres skønhed, er usynligt!
– Jeg er glad for, du er enig med min ræv, sagde han.
Da den lille prins var faldet i søvn, tog jeg ham i mine arme og begav mig atter på vandring. Jeg var ganske bevæget. Det var som at bære på en skrøbelig skat. Det 89

forekom mig endog, at intet på Jorden kunne være mere skrøbeligt. Jeg betragtede i månelyset den blege pande,  de  lukkede  øjne,  lokkerne  der  skælvede  i vinden, og jeg sagde til mig selv: Hvad jeg ser her, er kun en skal. Det væsentligste er usynligt ...
Og da hans læber skiltes let som til et lille smil, tænk­te jeg endnu en gang. »Det der rører mig så dybt hos denne lille sovende prins, det er hans trofasthed over for en blomst. Det er dette billede af blomsten, der lyser i ham som en lampe, selv når han sover ...« Og det anede mig, at han var endnu skrøbeligere, end jeg før havde troet. Lamper må man værne godt om: et vind­pust kan blæse dem ud ...
Således vandrede jeg videre og fik ved daggry øje på en brønd. 90XXV

– Menneskene stuves ind i hurtigtoget, sagde den lille prins, men de ved ikke mere, hvad de drager ud efter, og så farer de rundt og vender hjem igen til det sted, hvorfra de kom ...
Og han tilføjede:
– Det er ikke umagen værd ...
Brønden, vi var kommet til, lignede ikke Saharas sædvanlige brønde, Saharas brønde er simpelt hen hul­ler, gravet ned i sandet. Denne brønd lignede en lands­bybrønd. Men her var ingen landsby, og jeg troede, jeg drømte.
– Det var da mærkeligt, sagde jeg til den lille prins. Alt er i den skønneste orden: Hejseværket, spanden, rebet ...
Han lo, rørte ved tovet og fik trissen til at gå rundt. Og hejseværket sukkede som en gammel vejrhane, når vinden vågner op efter en rigtig lang søvn.
– Der kan du høre, sagde den lille prins. Vi har væk­ket brønden, og nu synger den ...
Jeg ville ikke have, han skulle anstrenge sig for meget:
– Lad mig, sagde jeg. Den er alt for tung for dig.
Langsomt hejsede jeg spanden op lige til stenkanten. Her fik jeg den til at hænge i ligevægt. I mine øren lød endnu hejseværkets sang, og i vandet, der endnu ikke var faldet til ro, så jeg solen sitre.
– Hvor jeg længes efter det vand, sagde den lille prins. Lad mig drikke ...
Og jeg forstod, hvad det var, han havde søgt.
Jeg løftede spanden op til hans læber. Han drak med lukkede øjne. Det var livsaligt som en højtid. Dette vand Han lo, rørte ved tovet og fik trissen til at gå rundt. 92

var noget ganske andet end et næringsmiddel. Det var født af vandringen under stjernerne, af hejseværkets sang, af min arms styrke. Det gjorde hjertet godt som en gave. Da jeg var lille, var det også skæret fra juletræ­et, midnatsmessens orgeltoner og mildheden i mine kæres smil, der skabte stråleglansen om den julegave jeg fik.
– Menneskene  på  din  planet  dyrker  fem  tusinde roser i den samme have, sagde den lille prins ... og i den finder de ikke, hvad de søger ...
– Nej, det gør de ikke, svarede jeg ...
– Og dog kunne det, de søger, findes i en eneste rose eller en smule vand ...
– Ja netop, svarede jeg.
Og den lille prins tilføjede:
– Mine øjne er blinde. Det gælder om at søge med hjertet.
Jeg havde drukket vand. Jeg trak vejret let. Sandet har i morgengryet samme farve som honning. Også den honninggule farve fyldte mig med glæde. Hvorfor skulle jeg også absolut have bekymringer ...
– Nu må du holde dit løfte, sagde den lille prins blidt. Han havde atter sat sig ved siden af mig.
– Hvilket løfte?
– Jo, du ved ... den mundkurv til mit får ... Jeg er jo ansvarlig for blomsten!
Jeg trak mine udkast op af lommen, og da den lille prins så dem, sagde han leende:
– Dine baobaber minder nu lidt om kålhoveder ...
– Nå-å!
Og jeg som var så stolt af mine baobab-træer!
– Og ræven ... ørerne ligner jo næsten horn ... og så er de alt for lange! 93

Og han lo igen.
– Nu er du uretfærdig, lille du. Jeg har aldrig kun­net tegne andet end åbne og lukkede kvælerslanger.
– Det skal nok gå, sagde han. Børn forstår jo!
Så lavede jeg en blyantstegning af en mundkurv. Det var med beklemt hjerte, jeg gav ham den.
– Du har planer, som jeg ikke kender ...
Men han svarede ikke. Han sagde:
– Forstår du ... i morgen er det lige et år siden ... jeg kom herned på Jorden ...
Og efter en lille pause sagde han:
– Jeg landede lige her i nærheden ...
Og så rødmede han.
Og atter mærkede jeg, uden at vide hvorfor, en sæl­som bedrøvelse, men jeg fik en indskydelse og spurgte:
– Så var det altså ikke noget tilfælde, at du den dag for en uge siden, da jeg lærte dig at kende, gik rundt her ganske alene, tusinder og tusinder af mile borte fra beboede egne! Du søgte tilbage til den plet, hvor du var dalet ned?
Den lille prins rødmede igen.
Og jeg tilføjede tøvende:
– Det var måske, fordi det er lige et år siden? ...
Den lille prins rødmede igen. Han svarer aldrig på spørgsmål, men når han rødmer, så betyder det jo Ja, ikke?
– Åh, sagde jeg, jeg er så bange ...
Men han svarede:
– Nu må du til at arbejde. Du må tilbage til din maskine, jeg venter her. Kom tilbage i morgen aften ...
Men jeg var ikke beroliget, jeg huskede på ræven. Man risikerer at komme til at græde lidt, når man har gjort en tam. 94XXVI

Ved siden af brønden stod der en ruin af en gammel stenmur. Da jeg næste dags aften vendte tilbage fra arbejdet, så jeg på lang afstand min lille prins sidde på den og dingle med benene. Og jeg hørte ham tale:
– Kan du da ikke huske det, sagde han. Det var ikke lige her.
En anden stemme må åbenbart have svaret ham, for nu genmælede han:
– Jo, jo – dagen er rigtig nok, men stedet er ikke helt rigtigt.
Jeg blev ved med at gå hen mod muren, jeg kunne stadig hverken se eller høre nogen. Og dog svarede den lille prins:
– ... Ja, netop. Du kan bare se efter, hvor mine spor i sandet begynder, og vente der. Jeg kommer i nat.
Jeg var nu tyve meter fra muren og så stadig ingen­ting.
Efter en lille pause sagde den lille prins:
– Er det nu ordentlig gift, du har? Er du sikker på, at jeg ikke kommer til at lide længe?
Jeg standsede brat med beklemt hjerte, men jeg for­stod stadig ingenting.
– Og gå nu din vej, sagde han ... nu vil jeg ned igen. Da lod jeg blikket glide ned til foden af muren og sprang tilbage. Der, foran den lille prins, svajede en af disse gule slanger, der kan dræbe et menneske på et halvt minut. Idet jeg famlede i lommen for at trække min revolver frem, satte jeg i løb, men den støj, jeg gjor­de, fik slangen til lige så stille at glide tilbage i sandet som en vandstråle, der synker ned igen, og uden hast – Og gå nu din vej, sagde han ... nu vil jeg ned igen. 96

snoede  den  sig  bort  mellem  stenene  med  en  svag metalklirrende lyd.
Jeg nåede hen til muren lige tidsnok til at gribe min lille ven i mine arme, han var hvid som sne.
– Hvad er nu det for noget? Er du begyndt at tale med slanger?
Jeg løsnede hans evindelige gule halstørklæde, fug­tede hans tindinger og fik ham til at drikke lidt. Og nu turde jeg ikke spørge ham om mere. Han så alvorligt på mig og slog sine arme om min hals. Jeg mærkede, hvor­ledes hans hjerte bankede som fuglens, når den er ved at dø af et bøsseskud. Han sagde:
– Jeg er så glad for, du har fundet ud af, hvad der var i vejen med din maskine. Nu vil du kunne vende hjem ...
– Hvor ved du det fra?
Jeg skulle nemlig til at fortælle ham, at jeg imod al forventning havde haft held med mine bestræbelser.
Han svarede slet ikke på mit spørgsmål, men han til­føjede:
– Også jeg vender hjem i dag.
Og lidt efter vemodigt:
– Men det er meget længere borte ... Det er meget mere besværligt.
Jeg kunne tydeligt mærke, at der var noget usædvan­ligt på færde. Jeg knugede ham i mine arme, og dog forekom det mig, at han sank lige ned i en afgrund, uden at jeg kunne gøre noget for at forhindre det ...
Hans øjne var alvorlige, blikket fortabt i det fjerne.
– Her har jeg fåret, og buret til dit får og mundkur­ven.
Han smilte vemodigt.
Længe sad jeg og ventede, så mærkede jeg, at han lidt efter lidt fik varmen igen: 97

– Du var nok blevet bange, lille du ...
Ja, han havde rigtignok været bange, men nu lo han stille:
– Jeg bliver meget mere bange i aften ...
På ny fik jeg en fornemmelse af noget uopretteligt og blev iskold. Og jeg forstod, at jeg ikke kunne bære tanken om aldrig mere at høre den lille prins’ latter. Den var for mig som en kilde i ørkenen.
– Kære lille du, jeg vil høre dig le igen ...
Men han sagde:
– I aften er det et år siden. Min stjerne står lige oven over den plet, hvor jeg faldt ned sidste år ...
– Lille ven, sig at det kun er en ond drøm, alt det der med slanger og aftaler og stjerner ...
Men det svarede han ikke på. Han sagde:
– Det, der betyder noget, kan man ikke se ...
– Ja, det er rigtigt nok ...
– Det er som med blomsten ... Hvis du elsker en blomst, der befinder sig på en stjerne, er det dejligt at stirre op i himmelen om natten. På alle stjerner er der blomster.
– Det er rigtigt nok ...
– Det er ligesådan med vandet. Vandet, du gav mig at drikke, blev til musik, takket være hejseværket og rebet, husker du det ... det var godt vand.
– Ja vist, men ...
– Du skal se på stjernerne om natten. Oppe hos mig er alting for småt til, at jeg kan vise dig, hvor min stjer­ne er. Det er også det bedste. Min stjerne bliver for dig til en af stjernerne. Og du vil komme til at elske at se på alle stjerner ... De vil alle være dine venner. Og des­uden vil jeg give dig en gave ...
Han lo på ny. 98

– Åh, kære lille du, hvor jeg elsker at høre dig le!
– Det var netop min gave ... det bliver det samme som med vandet ...
– Hvad mener du?
– De stjerner folk har, er ikke de samme. For nogle, for dem der rejser, bliver stjernerne til vejvisere. For andre er de ikke andet end små lysskær. For de lærde bliver de til problemer. For min forretningsmand var de guld. Men alle disse stjerner tier. Men du, du vil have stjerner, som ingen anden har ...
– Hvad mener du?
– Når du betragter himmelen om natten. Så vil det for dig være, som om alle stjernerne ler, fordi jeg bor på en af dem. Og derfor vil du have stjerner, der kan le!
Og han lo igen.
– Og når du har trøstet dig – man trøster sig altid – vil det være dig nok, at du har kendt mig. Du vil altid være min ven. Du vil komme til at længes efter at le sammen med mig. Og en gang imellem vil du derfor åbne dit vindue for at opleve denne glæde ... Og dine venner vil blive meget forbavsede over at se dig stå og le med blikket vendt mod himmelen. Og du vil sige til dem: »Ja, stjerner får mig nu altid til at le!« Og så vil de tro, du er gal. Det er et slemt puds, jeg der har spillet dig.
Og han lo igen.
– Det vil blive som om jeg i stedet for stjerner havde givet dig en hel bunke bjælder, der kan le ...
Og endnu en gang lo han, men blev straks alvorlig:
– Ved du hvad ... i nat ... skal du ikke komme!
– Jeg forlader dig ikke.
– Jeg kommer til at se syg ud. En lille smule døende. Sådan er det nu engang. Kom ikke og se det. Det er ikke umagen værd ...
– Jeg forlader dig ikke.
Men han var bekymret.
– Jeg skal sige dig noget ... det er også på grund af slangen. Den må ikke bide dig. Slanger, de er slemme. De kan give sig til at bide for sjov ...
– Jeg forlader dig ikke.
Men nu kom han i tanker om noget, der beroligede ham:
– De har for resten ikke gift til mere end ét bid ... Den aften lagde jeg slet ikke mærke til, han begav sig på vej. Han slap lydløst bort. Da jeg fik indhentet ham, gik han med faste, hurtige skridt. Han sagde blot:
– Åh, er du der ...
Og han tog mig i hånden, men endnu var der én ting, der plagede ham: – Det var forkert af dig. Det vil gøre dig ondt, jeg kommer til at se ud, som om jeg er død, og det er jeg slet ikke ...
Jeg sagde ingenting.
– Du forstår nok. Det er alt for langt. Jeg kan ikke føre min krop med mig. Den er for tung.
Jeg sagde ingenting.
– Men den vil bare være som en gammel afskudt ham, og der er ikke noget sørgeligt ved en afskudt ham ...
Jeg sagde ingenting.
Han  begyndte  at  blive  forknyt,  men  han  gjorde endnu et forsøg:
– Det bliver dejligt, kan du tro. Og så vil jeg se på stjernerne, og alle stjernerne bliver til brønde med 101

rustent  hejseværk.  Og  alle  stjernerne  skænker  mig vand at drikke.
Jeg sagde ingenting.
– Det bliver da morsomt! Du får fem hundrede mil­lioner bjælder, og jeg får fem hundrede millioner brøn­de.
Og nu tav han også, fordi han græd ...
– Det er her. Lad mig nu gå et par skridt alene.
Og han satte sig ned, fordi han var bange.
Endnu en gang sagde han:
– Min blomst ... den er jeg jo ansvarlig for! Og den er så umådelig svag, og den er så umådelig naiv. Den har fire latterligt små torne at forsvare sig mod verden med ...
Jeg satte mig ned, fordi jeg ikke kunne holde mig oprejst. Han sagde:
– Ja, det er altså det hele ...
Han tøvede lidt endnu, så rejste han sig atter. Han tog et skridt. Jeg kunne ikke røre mig.
Der var et gult lyn lige ved hans ankel. Han stod et øjeblik ubevægelig. Han skreg ikke. Han segnede til jorden, langsomt og stille som et træ. Det kunne ikke engang høres, takket være sandet. 102

Han segnede til jorden, langsomt og stille som et træ. 103XXVII

Og nu er det skam allerede seks år siden ... Jeg har aldrig fortalt historien før. De kammerater, der genså mig, var glade over at finde mig i live, jeg var ked af det, men jeg sagde til dem: Det er bare fordi jeg er så træt ...
Nu har jeg trøstet mig lidt. Det vil sige ... ikke rigtigt. Men jeg ved bestemt, at han er vendt tilbage til sin pla­net, for ved daggry var hans legeme forsvundet. Det var ikke særlig tungt ... Og jeg elsker at lytte til stjernerne om natten. Det er som fem hundrede millioner bjæl­der ...
Men der er sket noget højst besynderligt.
Jeg havde glemt at sætte læderrem på den mund­kurv, jeg havde tegnet til den lille prins. Han har aldrig kunnet binde den på sit får. Og jeg må spørge mig selv:
– Hvad er der sket på hans planet? Måske har fåret virkelig spist hans blomst ...
Snart siger jeg til mig selv: »Nej, bestemt ikke. Den lille prins lukker hver aften sin blomst inde under en glasklokke, og han skal nok passe på sit får ...« Og så er jeg glad, og alle stjernerne ler.
Snart siger jeg til mig selv: »Man bliver jo adspredt en gang imellem, og mere skal der ikke til! En aften har han måske glemt glasklokken, eller også er fåret lydløst sluppet ud en nat ...« Og så forvandler alle bjæl­derne sig til tårer! ...
Det er et meget stort mysterium. For dig, der også holder af den lille prins, såvel som for mig, vil intet i verden mere være det samme, alt eftersom et ukendt får et eller andet sted, ingen ved hvor, har eller ikke har spist en rose. Se engang på himmelen og spørg dig selv: Har fåret spist blomsten, eller har det det ikke? Og du skal se, hvor alt bliver anderledes ...
Og ingen voksne vil nogen sinde kunne forstå, at det er så umådelig vigtigt.   Dette er for mig blevet det smukkeste og det tristeste landskab i verden. Det er samme land­skab som på foregående side, men jeg har teg­net det endnu en gang for rigtig at vise dig det. Her var det, den lille prins kom til syne på Jor­den og senere forsvandt.
Læg nøje mærke til dette landskab, så du kan være sikker på, du kan kende det igen, hvis du engang skulle komme til Afrika og drage igen­nem ørkenen. Skulle det ske, du kom forbi, så bønfalder jeg dig om ikke at have for travlt, og dvæle blot en lille stund under stjernen. Og hvis et barn kommer dig i møde, og hvis han ler, og hvis han har gyldent hår, og hvis han ikke svarer, når du spørger, så kan du nok gætte hvem det er. Og så må du være sød! Lad mig ikke gå og være ked af det: skynd dig at skrive til mig, at han er kommet tilbage ... Om Den lille Prins

Antoine de Saint-Exupéry fortæller det fortryllende eventyr om den lille prins, der forlader sin ensomme planet for at få nogle venner.

Antoine de Saint-Exupérys klassiske eventyr for voksne er trykt i oplag efter oplag, siden det udkom på dansk i 1950. "Den lille prins" er solgt i mere end 250.000 eksemplarer.

"En henrivende bog... Der hæver sig over teksten i hans eventyr de dejligste svingninger af vid, en lysende enfoldigheds ynde." – Berlingske Tidende

"Vil finde sin plads blandt de klassikere, man bestandigt vender tilbage til... Børnene vil tage den lille prins til deres hjerte og elske ham for hans egen skyld, medens de voksne vil forstå underfundigheden og de fint ironiske udfald mod – de voksne." – Politiken